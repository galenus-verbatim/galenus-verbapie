<article xmlns="http://www.w3.org/1999/xhtml" id="urn:cts:greekLit:tlg0057.tlg032.1st1K-grc1:5.7">
<span class="pb page1" data-page="5.479" id="p5.479"></span>
<span class="milestone ed1page page1" data-n="1.293" data-unit="ed1page" id="ed1page.1.293"></span>
<span class="milestone ed2page page1" data-n="5.171" data-unit="ed2page" id="ed2page.5.171"></span>
            <p>
<span class="lb" data-page="5.479" data-line="14" id="l5.479.14"></span>Μεταβήσομαι δ’ ἤδη πρὸς τὴν ὑπὸ Πλάτωνος
<span class="lb" data-page="5.479" data-line="15" id="l5.479.15"></span>εἰρημένην ἐπίδειξιν ἐν τῷ τετάρτῳ τῆς Πολιτείας
<span class="lb" data-page="5.479" data-line="16" id="l5.479.16"></span>ὑπὲρ τοῦ τρία τῆς ψυχῆς εἶναι μόρια τὰ καθ’ ὁρμὴν ἡμᾶς
<span class="lb" data-page="5.479" data-line="17" id="l5.479.17"></span>κινοῦντα. γινώσκειν δὲ χρὴ κᾀνταῦθα τὸ μὲν, ὅτι μόρια
<span class="lb" data-page="5.479" data-line="18" id="l5.479.18"></span>διαφέροντ’ ἀλλήλων ἐστὶν, οὐκ ἀναγκαστικῶς ἀποδεικνύμενον·
<span class="pb" data-page="5.480" id="p5.480"></span>
<span class="lb" data-page="5.480" data-line="1" id="l5.480.1"></span>οὐδὲν γὰρ μᾶλλον τρεῖς εἶναι δυνάμεις ἢ τρία μόρια δείκνυσιν
<span class="lb" data-page="5.480" data-line="2" id="l5.480.2"></span>ὁ λόγος· ὅτι μέν γε τρία μόνα σύμπαντ’ ἐστὶν, εἴτε
<span class="lb" data-page="5.480" data-line="3" id="l5.480.3"></span>μόρια ψυχῆς, εἴτε δυνάμεις, ὑφ’ ὧν ὁ βίος ἡμῶν διοικεῖται,
<span class="lb" data-page="5.480" data-line="4" id="l5.480.4"></span>βιαστικῶς τε καὶ ἀναντιῤῥήτως ἀποδείκνυται. ὥστε καὶ ἐκ
<span class="lb" data-page="5.480" data-line="5" id="l5.480.5"></span>τῶν νῦν λεχθησομένων ἡ μὲν τοῦ Χρυσίππου διαβληθήσεται
<span class="lb" data-page="5.480" data-line="6" id="l5.480.6"></span>δόξα, κατασκευασθήσεται δὲ τὸ κοινὸν Ἀριστοτέλους
<span class="lb" data-page="5.480" data-line="7" id="l5.480.7"></span>καὶ Πλάτωνος καὶ Ποσειδωνίου δόγμα, τὸ καθ’ ἑτέραν μὲν
<span class="lb" data-page="5.480" data-line="8" id="l5.480.8"></span>ἡμᾶς δύναμιν λογίζεσθαι, καθ’ ἑτέραν δὲ θυμοῦσθαι, κατ’
<span class="lb" data-page="5.480" data-line="9" id="l5.480.9"></span>ἄλλην δ’ ἐπιθυμεῖν. ὅτι μέντοι καὶ ταῖς οὐσίαις ἀλλήλων
<span class="lb" data-page="5.480" data-line="10" id="l5.480.10"></span>ταῦτα διαφέρει, καὶ πολὺ μᾶλλον ὅτι κατὰ διαφέροντας
<span class="lb" data-page="5.480" data-line="11" id="l5.480.11"></span>ἵδρυται τόπους, ἐκ μὲν τῶν νῦν λεχθησομένων ἐπιστημονικὴν
<span class="lb" data-page="5.480" data-line="12" id="l5.480.12"></span>ἀπόδειξιν οὐκ ἔνεστι λαβεῖν, ἐν δὲ τῷ μετὰ ταῦθ’
<span class="lb" data-page="5.480" data-line="13" id="l5.480.13"></span>ὑπομνήματι γραφησομένῳ μοι, τῆς ὅλης πραγματείας ἕκτῳ
<span class="lb" data-page="5.480" data-line="14" id="l5.480.14"></span>γενήσεσθαι μέλλοντι, δι’ ἐναργῶν λημμάτων ἀποδειχθήσεται
<span class="lb" data-page="5.480" data-line="15" id="l5.480.15"></span>κατὰ τὰς Ἱπποκράτους τε καὶ Πλάτωνος μεθόδους.
<span class="lb" data-page="5.480" data-line="16" id="l5.480.16"></span><span class="milestone ed2page" data-n="5.172" data-unit="ed2page" id="ed2page.5.172"></span>ἰστέον δ’, ὅτι καὶ ὁ Πλάτων αὐτὸς ἐπίσταται τὴν
<span class="lb" data-page="5.480" data-line="17" id="l5.480.17"></span>δύναμιν τῶν λεχθησομένων ἀποδείξεων. ἄρχεσθαι γοῦν αὐτῶν
<span class="lb" data-page="5.480" data-line="18" id="l5.480.18"></span>μέλλων τάδε προὔγραψε. καὶ εὖ ἴσθι, ὦ Γλαύκων,
<span class="pb" data-page="5.481" id="p5.481"></span>
<span class="lb" data-page="5.481" data-line="1" id="l5.481.1"></span>ὡς ἡ ἐμὴ δόξα, ἀκριβῶς μὲν τοῦτο ἐκ τοιούτων μεθόδων,
<span class="lb" data-page="5.481" data-line="2" id="l5.481.2"></span>οἵαις δὴ νῦν ἐν τοῖς λόγοις χρώμεθα, οὐ μή ποτε λάβωμεν.
<span class="lb" data-page="5.481" data-line="3" id="l5.481.3"></span>ἄλλη γὰρ μακροτέρα καὶ πλείων ὁδός ἐστι, δι’ ἧς ἀποδείκνυται,
<span class="lb" data-page="5.481" data-line="4" id="l5.481.4"></span>τρία τῆς ψυχῆς ἡμῶν εἶναι τὰ μέρη, οὐ μόνον τοῖς
<span class="lb" data-page="5.481" data-line="5" id="l5.481.5"></span>τόποις τοῦ σώματος, ἀλλὰ καὶ ταῖς οὐσίαις, καὶ ταῖς δυνάμεσι,
<span class="lb" data-page="5.481" data-line="6" id="l5.481.6"></span>καὶ ταῖς ἐνεργείαις διαφέροντα, ὡς κατὰ τὸν ἑξῆς
<span class="lb" data-page="5.481" data-line="7" id="l5.481.7"></span>λόγον ἐπιδείξω, καθ’ ὃν καὶ τὴν μέθοδον αὐτὴν, ἣν ἐνταῦθ’
<span class="lb" data-page="5.481" data-line="8" id="l5.481.8"></span>αἰνίττεται, μέλλω διεξέρχεσθαι. διὰ τί δὲ, καίτοι
<span class="lb" data-page="5.481" data-line="9" id="l5.481.9"></span>μὴ θαῤῥῶν ᾗ μέλλει λέγειν ἀποδείξει, ὅμως χρῆται, πρόδηλον
<span class="lb" data-page="5.481" data-line="10" id="l5.481.10"></span>ὑπάρχειν οἶμαι τῷ γε προσεσχηκότι τὸν νοῦν. οἷς
<span class="lb" data-page="5.481" data-line="11" id="l5.481.11"></span>δὲ ἀρτίως ἐλέγομεν, ὡς ὅτι μὲν τρεῖς εἰσι δυνάμεις διοικοῦσαι
<span class="lb" data-page="5.481" data-line="12" id="l5.481.12"></span>τὸν βίον ἡμῶν, ἐναργῶς ἀποδείκνυται, μὴ μέντοι
<span class="lb" data-page="5.481" data-line="13" id="l5.481.13"></span>τὸ, ὅτι διαφέρουσι ταῖς οὐσίαις. πρὸς δὲ τὴν προκειμένην
<span class="lb" data-page="5.481" data-line="14" id="l5.481.14"></span>αὐτῶν πραγματείαν ἐν τῇ Πολιτείᾳ, τὴν περὶ δικαιοσύνης
<span class="lb" data-page="5.481" data-line="15" id="l5.481.15"></span>τε καὶ τῶν ἄλλων ἀρετῶν, (ὑπὲρ ἁπασῶν γὰρ ἐν τοῖς
<span class="lb" data-page="5.481" data-line="16" id="l5.481.16"></span>ἑξῆς ποιεῖται τὸν λόγον,) ἤρκει τὸ δειχθῆναι, τρεῖς εἶναι δυνάμεις
<span class="lb" data-page="5.481" data-line="17" id="l5.481.17"></span>ἑτερογενεῖς. οὕτω γοῦν καὶ ὁ Ποσειδώνιος ὑπολαβὼν
<span class="lb" data-page="5.481" data-line="18" id="l5.481.18"></span>ἀπεχώρησέ τε τοῦ Χρυσίππου καὶ μᾶλλον ἠκολούθησεν
<span class="pb" data-page="5.482" id="p5.482"></span>
<span class="lb" data-page="5.482" data-line="1" id="l5.482.1"></span>Ἀριστοτέλει καὶ Πλάτωνι. προσέθηκα δὲ τῷ λόγῳ τὸ μᾶλλον,
<span class="lb" data-page="5.482" data-line="2" id="l5.482.2"></span>ἐπειδὴ κατὰ μέρος εὑρίσκονταί τινα διαφωνοῦντες οἱ
<span class="lb" data-page="5.482" data-line="3" id="l5.482.3"></span>τρεῖς ἄνδρες ὑπὲρ τῆς τῶν ἀρετῶν διαφορᾶς, κατὰ δὲ τὸ
<span class="lb" data-page="5.482" data-line="4" id="l5.482.4"></span>συμπέρασμα ὁμολογοῦσιν ἀλλήλοις. ἐπιδείξω δὲ καὶ αὐτὸ
<span class="lb" data-page="5.482" data-line="5" id="l5.482.5"></span>τοῦτο σαφῶς, ἡνίκ’ ἂν ἐν τοῖς ἔπειτα τὸν ὑπὲρ τῶν ἀρετῶν
<span class="lb" data-page="5.482" data-line="6" id="l5.482.6"></span>διεξέρχωμαι λόγον. ἐν δὲ τῷ παρόντι τῶν ἐν τῷ τετάρτῳ
<span class="lb" data-page="5.482" data-line="7" id="l5.482.7"></span>τῆς Πολιτείας ὑπὸ τοῦ Πλάτωνος εἰρημένων ἀποδείξεων ἤδη
<span class="lb" data-page="5.482" data-line="8" id="l5.482.8"></span>μνημονεύσω, προγράψας τὴν ῥῆσιν, ἀφ’ ἧς ἄρχεται τοῦ λόγου·
<span class="lb" data-page="5.482" data-line="9" id="l5.482.9"></span>ἔχει δὲ ᾧδε. Ταὐτὸν δῆλον ὅτι τἀναντία ποιεῖν ἢ
<span class="lb" data-page="5.482" data-line="10" id="l5.482.10"></span>πάσχειν κατὰ ταὐτόν τε καὶ πρὸς ταὐτὸν οὐκ ἐθελήσει
<span class="lb" data-page="5.482" data-line="11" id="l5.482.11"></span>ἅμα. εἶθ’ ἑξῆς πιστωσάμενός τε τοῦτο καὶ περὶ τῶν δοκούντων
<span class="lb" data-page="5.482" data-line="12" id="l5.482.12"></span>μάχεσθαι διελθὼν ἐπιφέρει· Ἆρ’ οὖν, ἦν δ’ ἐγὼ,
<span class="lb" data-page="5.482" data-line="13" id="l5.482.13"></span>τὸ ἐπινεύειν τῷ ἀνανεύειν, καὶ τὸ ἐφίεσθαί τινος λαβεῖν
<span class="lb" data-page="5.482" data-line="14" id="l5.482.14"></span>τῷ ἀπαρνεῖσθαι, καὶ τὸ προσάγεσθαι τῷ ἀπωθεῖσθαι,
<span class="lb" data-page="5.482" data-line="15" id="l5.482.15"></span>πάντα τὰ τοιαῦτα τῶν ἐναντίων ἀλλήλοις θείης, εἴτε ποιημάτων,
<span class="lb" data-page="5.482" data-line="16" id="l5.482.16"></span>εἴτε παθημάτων; οὐδὲν γὰρ ταύτῃ διοίσει. ἀλλ’,
<span class="lb" data-page="5.482" data-line="17" id="l5.482.17"></span>ἦ δ’ ὃς, τῶν ἐναντίων. τί οὖν, ἦν δ’ ἐγὼ, διψῇν καὶ πεινῇν,
<span class="lb" data-page="5.482" data-line="18" id="l5.482.18"></span>καὶ ὅλως τὰς ἐπιθυμίας, καὶ αὖ τὸ ἐθέλειν, καὶ τὸ
<span class="lb" data-page="5.482" data-line="19" id="l5.482.19"></span>βούλεσθαι, οὐ ταῦτα πάντα εἰς ἐκεῖνά ποι ἂν θείης τὰ
<span class="pb" data-page="5.483" id="p5.483"></span>
<span class="lb" data-page="5.483" data-line="1" id="l5.483.1"></span>εἴδη τὰ νῦν λεχθέντα; οἷον ἀεὶ τὴν τοῦ ἐπιθυμοῦντος
<span class="lb" data-page="5.483" data-line="2" id="l5.483.2"></span>ψυχὴν οὐχὶ ἤτοι ἐφίεσθαι φήσεις ἐκείνου, οὗ ἂν ἐπιθυμῇ,
<span class="lb" data-page="5.483" data-line="3" id="l5.483.3"></span>ἢ προσάγεσθαι τοῦτο, ὃ ἂν βούληταί οἱ γενέσθαι; ἢ αὖ οὐ,
<span class="lb" data-page="5.483" data-line="4" id="l5.483.4"></span>καθ’ ὅσον ἐθέλει τί οἱ πορισθῆναι, ἐπινεύειν τοῦτο πρὸς
<span class="lb" data-page="5.483" data-line="5" id="l5.483.5"></span>αὐτὴν, ὥσπερ τινὸς ἐρῶντος ἐπορεγομένου αὐτοῦ τῆς γενέσεως;
<span class="lb" data-page="5.483" data-line="6" id="l5.483.6"></span>ἔγωγε. τί δέ; τὸ ἀβουλεῖν, καὶ μὴ ἐθέλειν, μηδ’
<span class="lb" data-page="5.483" data-line="7" id="l5.483.7"></span>ἐπιθυμεῖν οὐκ εἰς τὸ ἀπωθεῖν καὶ ἀπελαύνειν ἀπ’ αὐτῆς
<span class="lb" data-page="5.483" data-line="8" id="l5.483.8"></span>καὶ εἰς ἅπαντα τἀναντία ἐκείνοις θήσομεν; πῶς γὰρ οὔ;
<span class="lb" data-page="5.483" data-line="9" id="l5.483.9"></span>ἐν ταύτῃ τῇ ῥήσει καὶ ταῖς ἑξῆς ἁπάσαις δείκνυσιν ἕτερον
<span class="lb" data-page="5.483" data-line="10" id="l5.483.10"></span>εἶναι μέρος τῆς ψυχῆς τὸ ἐπιθυμοῦν τοῦ λογιζομένου,
<span class="lb" data-page="5.483" data-line="11" id="l5.483.11"></span>πῶς καὶ τίνα τρόπον ἐν μὲν τῷ πεινῇν ἐφιέμεθα πληρωθῆναι
<span class="lb" data-page="5.483" data-line="12" id="l5.483.12"></span>σιτίων, ἐν δὲ τῷ διψῇν πόματος. ἀλλὰ παῖδες μὲν
<span class="lb" data-page="5.483" data-line="13" id="l5.483.13"></span>ὄντες ὁμοίως τοῖς ἀλόγοις ζώοις ἑτοίμως ἐπὶ τὸ πληρωθῆναι
<span class="lb" data-page="5.483" data-line="14" id="l5.483.14"></span>ἐχόμεθα, μήτ’ εἰ συνοίσει τοῦτο, μήτ’ εἰ βλάψει σκοπούμενοι,
<span class="lb" data-page="5.483" data-line="15" id="l5.483.15"></span>κατὰ δὲ τὴν ἡλικίαν καὶ τὸν λογισμὸν γενόμενοι,
<span class="lb" data-page="5.483" data-line="16" id="l5.483.16"></span>πολλάκις μὲν οὐδ’ ὅλως πίνομεν, ἐπειδὰν πεισθῶμεν ἀπὸ
<span class="lb" data-page="5.483" data-line="17" id="l5.483.17"></span>τοῦ πόματος βλάβην ἔσεσθαι, πολλάκις δὲ ὀλιγώτερον, ἢ
<span class="lb" data-page="5.483" data-line="18" id="l5.483.18"></span>ὅσον ἐπιθυμοῦμεν, εἰ κᾀνταῦθα μέλλοι βλάψειν τὸ πλέον,
<span class="pb" data-page="5.484" id="p5.484"></span>
<span class="lb" data-page="5.484" data-line="1" id="l5.484.1"></span>ἐνίοτε δ’ ὕδωρ πίνομεν, οἶνον ἐπιθυμοῦντες πιεῖν, ἢ σφοδρῶς
<span class="lb" data-page="5.484" data-line="2" id="l5.484.2"></span>ὀρεγόμενοι ψυχροῦ θερμὸν προσφερόμεθα. οἱ δέ γε
<span class="lb" data-page="5.484" data-line="3" id="l5.484.3"></span>ἀλόγιστοι τῶν ἀνθρώπων ὡσαύτως τοῖς βρέφεσι καὶ θηρίοις
<span class="lb" data-page="5.484" data-line="4" id="l5.484.4"></span>οὔτε τὸν καιρὸν ἀναμένουσιν, οὔτε ποσότητα καὶ
<span class="lb" data-page="5.484" data-line="5" id="l5.484.5"></span>ποιότητα τοῦ σώματος ἐπισκέπτονται. <span class="milestone ed2page" data-n="5.173" data-unit="ed2page" id="ed2page.5.173"></span>τὸ μὲν δὴ μὴ
<span class="lb" data-page="5.484" data-line="6" id="l5.484.6"></span>χρῆσθαι λογισμῷ μήτε τὰ θηρία μήτε τὰ βρέφη, καὶ
<span class="lb" data-page="5.484" data-line="7" id="l5.484.7"></span>πρὸς τοὺς περὶ τὸν Χρύσιππον ὡμολόγηται· τὸ δὲ ὑπὸ δυνάμεώς
<span class="lb" data-page="5.484" data-line="8" id="l5.484.8"></span>τινος ἑτέρας παρὰ τὸν λογισμὸν ἐπὶ τὴν ἀπόλαυσιν
<span class="lb" data-page="5.484" data-line="9" id="l5.484.9"></span>ὧν ἐπιθυμοῦσιν ἔρχεσθαι ποτὲ μὲν ὁμολογοῦσιν, ἔστιν ὅτε
<span class="lb" data-page="5.484" data-line="10" id="l5.484.10"></span>δ’ ἀρνοῦνται, περιπλέκοντες ἄνω καὶ κάτω τοὺς λόγους, ἐνὸν
<span class="lb" data-page="5.484" data-line="11" id="l5.484.11"></span>ὡς ἄνδρας ἐραστὰς ἀληθείας ἐκ προχείρου συλλογίζεσθαι,
<span class="lb" data-page="5.484" data-line="12" id="l5.484.12"></span>δύναμίν τινα ὑπάρχειν ἄλογον, ἐπὶ τὴν τοῦ σώματος ἀπόλαυσιν
<span class="lb" data-page="5.484" data-line="13" id="l5.484.13"></span>ἄγουσαν οὐ τὰ βοσκήματα μόνα καὶ τοὺς παῖδας,
<span class="lb" data-page="5.484" data-line="14" id="l5.484.14"></span>ἀλλὰ καὶ τοὺς βοσκήμασιν ὁμοίους ἀνθρώπους. εἰς μὲν
<span class="lb" data-page="5.484" data-line="15" id="l5.484.15"></span>οὖν τὴν τοιαύτην ἀπόδειξιν ὁ λόγος ἡμᾶς ἤγαγεν προτέραν
<span class="lb" data-page="5.484" data-line="16" id="l5.484.16"></span>ὁ ἐξ ἀκολουθίας τινὸς, οὐ σμικρὰ συντελοῦσαν οὐδ’ αὐτὴν
<span class="lb" data-page="5.484" data-line="17" id="l5.484.17"></span>ταῖς ὑπὸ τοῦ Πλάτωνος λεγομέναις. ἐπὶ δὲ τοὺς ἤδη τελείους
<span class="lb" data-page="5.484" data-line="18" id="l5.484.18"></span>ἄνδρας οὐ κατὰ τὴν ἡλικίαν μόνον, ἀλλὰ καὶ κατὰ
<span class="pb" data-page="5.485" id="p5.485"></span>
<span class="lb" data-page="5.485" data-line="1" id="l5.485.1"></span>τὸν λογισμὸν ἀφικόμενοι τῷ λόγῳ θεασώμεθα ἤδη τὴν ἐν αὐτοῖς
<span class="lb" data-page="5.485" data-line="2" id="l5.485.2"></span>μάχην τῆς λογιστικῆς δυνάμεως πρὸς τὴν ἐπιθυμητικὴν
<span class="lb" data-page="5.485" data-line="3" id="l5.485.3"></span>ἔν τε νόσοις καὶ ἄλλαις πολλαῖς περιστάσεσιν, ἐν αἷς οὔπω
<span class="lb" data-page="5.485" data-line="4" id="l5.485.4"></span>δοκεῖ καιρὸς εἶναι προσφέρεσθαι πόμα τὸν διψῶντα, καὶ
<span class="lb" data-page="5.485" data-line="5" id="l5.485.5"></span>σιτία τὸν πεινῶντα, καὶ θάλπεσθαι τὸν ῥιγοῦντα, καὶ ψύχεσθαι
<span class="lb" data-page="5.485" data-line="6" id="l5.485.6"></span>τὸν θαλπόμενον, ἀφροδισίοις τε χρῆσθαι τὸν ἐπὶ
<span class="lb" data-page="5.485" data-line="7" id="l5.485.7"></span>ταῦτ’ ὀργῶντα. ἡ μὲν γὰρ ἄλογος ἐν ἡμῖν δύναμις ἐφ’
<span class="lb" data-page="5.485" data-line="8" id="l5.485.8"></span>ἕκαστον τῶν ἐπιθυμουμένων ἕλκει τὸν δεόμενον, ὁ δὲ λογισμὸς
<span class="lb" data-page="5.485" data-line="9" id="l5.485.9"></span>ἀντισπᾷ καὶ κατέχει τὴν οὐκ ἐν καιρῷ φοράν. καὶ
<span class="lb" data-page="5.485" data-line="10" id="l5.485.10"></span>μάχη γε πολλάκις<span class="milestone ed1page" data-n="1.294" data-unit="ed1page" id="ed1page.1.294"></span> ἑκατέρων ἰσχυρὰ γίγνεται πρὸς ἄλληλα,
<span class="lb" data-page="5.485" data-line="11" id="l5.485.11"></span>φανερῶς ἐνδεικνυμένη, διττὴν εἶναι φύσιν ἐν ἡμῖν τῶν
<span class="lb" data-page="5.485" data-line="12" id="l5.485.12"></span>στασιαζουσῶν ἀλλήλαις δυνάμεων. εἴπερ γὰρ ἦν μία μόνη,
<span class="lb" data-page="5.485" data-line="13" id="l5.485.13"></span>καθάπερ ἐν τοῖς παισὶν, οὐδὲν ἂν ἐκώλυεν ἀκαίρως ἡμᾶς ἀπολαύειν
<span class="lb" data-page="5.485" data-line="14" id="l5.485.14"></span>τῶν ἐπιθυμουμένων, ὥσπερ γε καὶ εἰ μόνος ὁ λογισμὸς
<span class="lb" data-page="5.485" data-line="15" id="l5.485.15"></span>ἦν, πρὸς οὐδὲν ἀνθέλκειν τε καὶ στασιάζειν εἰθισμένος,
<span class="lb" data-page="5.485" data-line="16" id="l5.485.16"></span>οὐδὲν ἂν ἦν πρᾶγμα διψῶντα μὴ πίνειν, ἢ πεινῶντα
<span class="lb" data-page="5.485" data-line="17" id="l5.485.17"></span>μὴ ἐσθίειν, οὐδ’ ἐγκρατὴς οὐδὲ σώφρων ἂν ὁ μὴ
<span class="lb" data-page="5.485" data-line="18" id="l5.485.18"></span>πίνων ὠνομάζετο, καθάπερ οὐδ’ ὁ μὴ βαδίζων, εἰ μὴ βούλοιτο.
<span class="lb" data-page="5.485" data-line="19" id="l5.485.19"></span>νυνὶ δ’, ἐπεὶ διτταί τινές εἰσιν αἱ τὸν ἄνθρωπον
<span class="pb" data-page="5.486" id="p5.486"></span>
<span class="lb" data-page="5.486" data-line="1" id="l5.486.1"></span>ἐπισπώμεναι δυνάμεις, ἔστι δὲ ἄλογος ἡ τοῦ πόματος ἐπιθυμοῦσα,
<span class="lb" data-page="5.486" data-line="2" id="l5.486.2"></span>ἡ δὲ κατέχουσα ταύτην λογικὴ, ἀφροσύνης ἐν τῷ
<span class="lb" data-page="5.486" data-line="3" id="l5.486.3"></span>τοιούτῳ καὶ ἐγκρατείας γένεσις. ἀλλὰ τοῦτο μὲν ἡμῖν οὐ
<span class="lb" data-page="5.486" data-line="4" id="l5.486.4"></span>σμικρὸν ἐν παρέργῳ δειχθὲν εἰς τὸν περὶ τῶν ἀρετῶν λόγον
<span class="lb" data-page="5.486" data-line="5" id="l5.486.5"></span>μνημονευέσθω, μήτ’ ἐγκράτειαν εἶναί τι, μήτε σωφροσύνην,
<span class="lb" data-page="5.486" data-line="6" id="l5.486.6"></span>ἀναιρεθείσης τῷ λόγῳ τῆς ἐπιθυμητικῆς δυνάμεως.
<span class="lb" data-page="5.486" data-line="7" id="l5.486.7"></span>ἐπὶ δὲ τὸ προκείμενον αὖθις ἐπάνειμι, ὡς ἡ τοῦ διψῶντος
<span class="lb" data-page="5.486" data-line="8" id="l5.486.8"></span>μὲν, μὴ βουλομένου δὲ πίνειν ψυχὴ κατὰ μέν τινα τῶν
<span class="lb" data-page="5.486" data-line="9" id="l5.486.9"></span>ἑαυτῆς δυνάμεων ἢ μερῶν ἐφίεται ποτοῦ, καθ’ ἕτερον δέ
<span class="lb" data-page="5.486" data-line="10" id="l5.486.10"></span>τι φεύγει καὶ ἀποτρέπεται. ἑνὶ γὰρ καὶ ταὐτῷ προσίεσθαί
<span class="lb" data-page="5.486" data-line="11" id="l5.486.11"></span>τι καὶ φεύγειν οὐκ ἐνδέχεται. εἴτε δὲ προσίεσθαι καὶ
<span class="lb" data-page="5.486" data-line="12" id="l5.486.12"></span>φεύγειν λέγεις. εἴτε διώκειν, εἴτ’ ἐφίεσθαι, διαφέρει οὐδὲν,
<span class="lb" data-page="5.486" data-line="13" id="l5.486.13"></span>ὥσπερ οὐδὲ εἰ βούλεσθαι, ἢ ὀρέγεσθαι, ἢ ἀντιποιεῖσθαι,
<span class="lb" data-page="5.486" data-line="14" id="l5.486.14"></span>ἢ ἀσπάζεσθαι, ἢ ἐπιθυμεῖν, ἡ γὰρ τῶν τοιούτων ὀνομάτων
<span class="lb" data-page="5.486" data-line="15" id="l5.486.15"></span>διαίρεσις οὐδὲν εἰς τὴν παροῦσαν σκέψιν ὀνίνησιν,
<span class="lb" data-page="5.486" data-line="16" id="l5.486.16"></span>ἀλλ’ αὐτὸ τοὐναντίον ἄκαιρός τ’ ἐστὶ καὶ τὴν περὶ τῶν
<span class="lb" data-page="5.486" data-line="17" id="l5.486.17"></span>πραγμάτων ζήτησιν εἰς τὴν περὶ τῶν ὀνομάτων ἀμφισβήτησιν
<span class="lb" data-page="5.486" data-line="18" id="l5.486.18"></span>ἀπάγει. διὸ καὶ τεχνάζονταί τινες ἐξεπίτηδες ὑπὲρ
<span class="pb" data-page="5.487" id="p5.487"></span>
<span class="lb" data-page="5.487" data-line="1" id="l5.487.1"></span>τοῦ μηδὲν περανθῆναι πρὸς ἕκαστον τῶν ὀνομάτων ἐνίστασθαι,
<span class="lb" data-page="5.487" data-line="2" id="l5.487.2"></span>εἰ μὲν ὀρέγεσθαι πόματος εἴποις τὸν διψῶντα, μὴ
<span class="lb" data-page="5.487" data-line="3" id="l5.487.3"></span>συγχωροῦντες ὀρέγεσθαι λέγειν, αἴτιον γάρ τι τὴν ὄρεξιν
<span class="lb" data-page="5.487" data-line="4" id="l5.487.4"></span>εἶναι καὶ μόνου τοῦ σοφοῦ, ὑπάρχειν γοῦν αὐτὴν ὁρμὴν
<span class="lb" data-page="5.487" data-line="5" id="l5.487.5"></span>λογιστικὴν ἐπί τι ὅσον χρὴ ἥδοντος, ἂν δὲ ἐπιθυμεῖν, οὐδὲ
<span class="lb" data-page="5.487" data-line="6" id="l5.487.6"></span>οὕτως ὀνομάζειν συγχωροῦντες· τὸ μὲν γὰρ διψῇν οὐκ ἐν
<span class="lb" data-page="5.487" data-line="7" id="l5.487.7"></span>τοῖς φαύλοις μόνον, ἀλλὰ καὶ τοῖς ἀστείοις γίγνεσθαι, τὴν
<span class="lb" data-page="5.487" data-line="8" id="l5.487.8"></span>δ’ ἐπιθυμίαν αὐτήν τε φαύλην εἶναι καὶ μόνοις τοῖς φαύλοις
<span class="lb" data-page="5.487" data-line="9" id="l5.487.9"></span>ἐγγίνεσθαι, εἶναι γὰρ ὄρεξιν ἀθρόως ῥεπτικὴν πρὸς
<span class="lb" data-page="5.487" data-line="10" id="l5.487.10"></span>τὸ τυγχάνειν. εἰ δὲ μὴ μακρὸν οὕτως αὐτῆς ὁρισμὸν ποιήσειεν,
<span class="lb" data-page="5.487" data-line="11" id="l5.487.11"></span><span class="milestone ed2page" data-n="5.174" data-unit="ed2page" id="ed2page.5.174"></span>ἀλλ’ ὄρεξίν τε ἄλογον ὑπάρχειν εἰπὼν, ἐπιτιμήσει
<span class="lb" data-page="5.487" data-line="12" id="l5.487.12"></span>μάλα σεμνῶς ἀνδρὶ, πολλάκις οὐκ ἐν τῇ τῶν πραγμάτων
<span class="lb" data-page="5.487" data-line="13" id="l5.487.13"></span>ἐπιστήμῃ μόνον, ἀλλὰ κᾀν τῇ τῶν ὀνομάτων χρήσει
<span class="lb" data-page="5.487" data-line="14" id="l5.487.14"></span>μυρίων διαφέροντι. τοιοῦτοι δ’ ἀμέλει καὶ τῶν παλαιῶν
<span class="lb" data-page="5.487" data-line="15" id="l5.487.15"></span>ἦσαν οὐκ ὀλίγοι, καθάπερ καὶ αὐτὸς ὁ Πλάτων φησὶν,
<span class="lb" data-page="5.487" data-line="16" id="l5.487.16"></span>ὀνόμασι χρώμενοι καινῶς μετωνομασμένοις. δι’ οὕς μοι δοκεῖ
<span class="lb" data-page="5.487" data-line="17" id="l5.487.17"></span>καὶ νῦν οὐχ ἓν ἁπλῶς γράψαι κατὰ τὸν προκείμενον
<span class="pb" data-page="5.488" id="p5.488"></span>
<span class="lb" data-page="5.488" data-line="1" id="l5.488.1"></span>λόγον ὄνομα, χρήσασθαι δὲ ἐξεπίτηδες ἅπασιν, οἷς ἐγχωρεῖ
<span class="lb" data-page="5.488" data-line="2" id="l5.488.2"></span>ταὐτὸν δηλῶσαι πρᾶγμα. τῷ τε γὰρ ὀρέγεσθαι, καὶ
<span class="lb" data-page="5.488" data-line="3" id="l5.488.3"></span>τῷ ἐπιθυμεῖν, καὶ τῷ ἐφίεσθαι, καὶ τῷ νεύειν, ἐπορέγεσθαί
<span class="lb" data-page="5.488" data-line="4" id="l5.488.4"></span>τε καὶ θέλειν, καὶ βούλεσθαι, καὶ προσάγεσθαι,
<span class="lb" data-page="5.488" data-line="5" id="l5.488.5"></span>καὶ μέντοι καὶ τοῖς ἐναντίοις αὐτῶν ἐπὶ τοῦ
<span class="lb" data-page="5.488" data-line="6" id="l5.488.6"></span>ἑνὸς πράγματος φαίνεται χρώμενος, τῷ ἀβουλεῖν καὶ μὴ ἐθέλειν.
<span class="lb" data-page="5.488" data-line="7" id="l5.488.7"></span>ἐνδείξασθαι γὰρ αὐτῷ πρόκειται καὶ δηλῶσαι σαφῶς,
<span class="lb" data-page="5.488" data-line="8" id="l5.488.8"></span>ὃ βούλεται, περὶ τὴν ἀπόδειξιν ἐσπουδακότι, καὶ δουλεύοντι
<span class="lb" data-page="5.488" data-line="9" id="l5.488.9"></span>διὰ τῆς λέξεως τῇ μηνύσει τοῦ πράγματος, οὐ τερθρευομένῳ
<span class="lb" data-page="5.488" data-line="10" id="l5.488.10"></span>περὶ τὰς συλλαβάς. ἐκ μὲν δὴ τῶν προειρημένων ἕτερον
<span class="lb" data-page="5.488" data-line="11" id="l5.488.11"></span>ἐπέδειξε τὸ ἐπιθυμοῦν τοῦ λογιζομένου. παραγράφειν
<span class="lb" data-page="5.488" data-line="12" id="l5.488.12"></span>γὰρ ἁπάσας αὐτοῦ τὰς ῥήσεις μακρὸν ἔδοξέ μοι, δυναμένῳ
<span class="lb" data-page="5.488" data-line="13" id="l5.488.13"></span>γε παντὶ τῷ βουλομένῳ τὸ ἐφεξῆς ἅπαν ἀναγνῶναι τοῦ βιβλίου
<span class="lb" data-page="5.488" data-line="14" id="l5.488.14"></span>χωρίον. εἰ δὲ καὶ τὴν ἐπὶ τῆς τελευτῆς ὁμοῦ τοῦ
<span class="lb" data-page="5.488" data-line="15" id="l5.488.15"></span>λόγου δέοι παραγράψαι ῥῆσιν, ὡς ἔμοιγε δοκεῖ χάριν τοῦ
<span class="lb" data-page="5.488" data-line="16" id="l5.488.16"></span>σαφεστέραν γενέσθαι τὴν ἐπὶ τὸ δεύτερον κεφάλαιον μετάβασιν,
<span class="lb" data-page="5.488" data-line="17" id="l5.488.17"></span>οὐδὲ ταύτην παρήσω· ἔχει δὲ ᾧδε. Ἆρα τοῦ διψῶντος
<span class="lb" data-page="5.488" data-line="18" id="l5.488.18"></span>ἡ ψυχὴ, καθόσον διψῇ, οὐκ ἄλλό τι βούλεται ἢ πιεῖν,
<span class="lb" data-page="5.488" data-line="19" id="l5.488.19"></span>καὶ τούτου ὀρέγεται, καὶ ἐπὶ τοῦτο ὁρμᾷ; δῆλον δή. οὐκοῦν,
<span class="pb" data-page="5.489" id="p5.489"></span>
<span class="lb" data-page="5.489" data-line="1" id="l5.489.1"></span>εἴ ποτέ τι αὐτὴν ἀνθέλκει διψῶσαν, ἕτερον ἄν τι ἐν αὐτῇ
<span class="lb" data-page="5.489" data-line="2" id="l5.489.2"></span>εἴη αὐτοῦ τοῦ διψῶντος καὶ ἄγοντος ὥσπερ θηρίον ἐπὶ
<span class="lb" data-page="5.489" data-line="3" id="l5.489.3"></span>τὸ πιεῖν· οὐ γὰρ δὴ, φαμὲν, τῷ γε αὐτῷ, τὸ αὐτὸ, τῷ
<span class="lb" data-page="5.489" data-line="4" id="l5.489.4"></span>ἑαυτοῦ, περὶ τὸ αὐτὸ, ἅμα τἀναντία πράττοι. οὐ γὰρ οὖν.
<span class="lb" data-page="5.489" data-line="5" id="l5.489.5"></span>ὥσπερ γε, οἶμαι, τοῦ τοξότου οὐ καλῶς ἔχει λέγειν, ὅτι
<span class="lb" data-page="5.489" data-line="6" id="l5.489.6"></span>αὐτοῦ ἅμα αἱ χεῖρες τὸ τόξον ἀπωθοῦνταί τε καὶ προσέλκονται,
<span class="lb" data-page="5.489" data-line="7" id="l5.489.7"></span>ἀλλ’ ὅτι μὲν ἄλλη μὲν ἡ ἀπωθοῦσα χεὶρ, ἑτέρα δ’
<span class="lb" data-page="5.489" data-line="8" id="l5.489.8"></span>ἡ προσαγομένη. παντάπασι μὲν οὖν, ἔφη. πότερον δὴ φῶμέν
<span class="lb" data-page="5.489" data-line="9" id="l5.489.9"></span>τινας ἔστιν ὅτε διψῶντας οὐκ ἐθέλειν πιεῖν; καὶ μάλα
<span class="lb" data-page="5.489" data-line="10" id="l5.489.10"></span>γ’, ἔφη, πολλοὺς καὶ πολλάκις. τί οὖν, ἔφην ἐγὼ, φαίη
<span class="lb" data-page="5.489" data-line="11" id="l5.489.11"></span>τις ἂν τούτων πέρι; οὐκ ἐνεῖναι μὲν ἐν τῇ ψυχῇ αὐτῶν τὸ
<span class="lb" data-page="5.489" data-line="12" id="l5.489.12"></span>κελεῦον, ἐνεῖναι δὲ τὸ κωλῦον πιεῖν, ἄλλο ὂν καὶ κρατοῦν
<span class="lb" data-page="5.489" data-line="13" id="l5.489.13"></span>τοῦ κελεύοντος; ἔμοιγ’, ἔφη, δοκεῖ. ἆρ’ οὖν οὐ τὸ μὲν
<span class="lb" data-page="5.489" data-line="14" id="l5.489.14"></span>κωλῦον τὰ τοιαῦτα ἐγγίγνεται, ὅταν ἐγγένηται, ἐκ τοῦ λογισμοῦ,
<span class="lb" data-page="5.489" data-line="15" id="l5.489.15"></span>τὰ δὲ ἄγοντα καὶ ἕλκοντα διὰ παθημάτων τε καὶ
<span class="lb" data-page="5.489" data-line="16" id="l5.489.16"></span>νοσημάτων παραγίγνεται; φαίνεται. οὐ δὴ ἀλόγως, ἦν δ’
<span class="lb" data-page="5.489" data-line="17" id="l5.489.17"></span>ἐγὼ, ἀξιώσομεν αὐτὰ διττά τε καὶ ἕτερα ἀλλήλων εἶναι, τὸ
<span class="pb" data-page="5.490" id="p5.490"></span>
<span class="lb" data-page="5.490" data-line="1" id="l5.490.1"></span>μὲν, ᾧ λογίζεται, λογιστικὸν προσαγορεύοντες τῆς ψυχῆς,
<span class="lb" data-page="5.490" data-line="2" id="l5.490.2"></span>τὸ δ’, ᾧ ἐρᾷ τε καὶ πεινῇ καὶ διψῇ καὶ περὶ τὰς ἄλλας
<span class="lb" data-page="5.490" data-line="3" id="l5.490.3"></span>ἐπιθυμίας ἐπτόηται, ἀλόγιστόν τε καὶ ἐπιθυμητικὸν, πληρώσεών
<span class="lb" data-page="5.490" data-line="4" id="l5.490.4"></span>τινων καὶ ἡδονῶν ἑταῖρον. διὰ τούτων ἔδειξεν, ἕτερον
<span class="lb" data-page="5.490" data-line="5" id="l5.490.5"></span>εἶδος εἶναι ψυχῆς τὸ λογιστικὸν τοῦ ἐπιθυμητικοῦ. ἀλλ’,
<span class="lb" data-page="5.490" data-line="6" id="l5.490.6"></span>ὡς εἶπον καὶ πρόσθεν, οὔπω μοι πρόκειται δεικνύειν, ὡς
<span class="lb" data-page="5.490" data-line="7" id="l5.490.7"></span>ἕτερα τῷ εἴδει ταυτὶ τὰ δύο μέρη τῆς ψυχῆς ἐστιν, ἀλλ’ εἴς
<span class="lb" data-page="5.490" data-line="8" id="l5.490.8"></span>γε τὸ προκείμενον ἀπόχρη τὸ περαινόμενον ἀναμφισβητήτως,
<span class="lb" data-page="5.490" data-line="9" id="l5.490.9"></span>ὅτι μὴ τῆς αὐτῆς ἐστι δυνάμεως τό τε λογίζεσθαι καὶ τὸ
<span class="lb" data-page="5.490" data-line="10" id="l5.490.10"></span>σιτίων ἢ ποτῶν ἢ ἀφροδισίων ἐπιθυμεῖν, ὅπερ οὐκ οἶδ’
<span class="lb" data-page="5.490" data-line="11" id="l5.490.11"></span>ὅπως ὁ Χρύσιππος ἅμα πολλοῖς Στωϊκοῖς ἠγνόησεν. ἀλλὰ
<span class="lb" data-page="5.490" data-line="12" id="l5.490.12"></span>τὸ μὲν ἀγνοῆσαί τι συγγνωστὸν, ὡς καὶ πρόσθεν ἔλεγον, οὐ
<span class="lb" data-page="5.490" data-line="13" id="l5.490.13"></span>συγγνωστὸν δὲ τὸ πλημμελῶς οὕτως μεταχειρίσασθαι τὸν
<span class="lb" data-page="5.490" data-line="14" id="l5.490.14"></span>λόγον, ὥστε τῶν μὲν τοῖς κωμικοῖς ἢ τραγικοῖς ποιηταῖς
<span class="lb" data-page="5.490" data-line="15" id="l5.490.15"></span>εἰρημένων μνημονεύειν εἰς τηλικούτου δόγματος ἀπόδειξιν,
<span class="lb" data-page="5.490" data-line="16" id="l5.490.16"></span>ἀνθρώπων οὐδ’ ἐπιχειρούντων ἀποδεικνύειν οὐδὲν,
<span class="lb" data-page="5.490" data-line="17" id="l5.490.17"></span>ἀλλὰ μόνον, οἷα ἂν αὐτοῖς δόξῃ πρέπειν τῷ λέγοντι προσώπῳ
<span class="lb" data-page="5.490" data-line="18" id="l5.490.18"></span>κατὰ τὸ δρᾶμα, κοσμούντων διὰ τῆς ἑρμηνείας,
<span class="pb" data-page="5.491" id="p5.491"></span>
<span class="lb" data-page="5.491" data-line="1" id="l5.491.1"></span><span class="milestone ed2page" data-n="5.175" data-unit="ed2page" id="ed2page.5.175"></span>τῶν δ’ ὑπὸ Πλάτωνος εἰρημένων εἰς τὴν ἀπόδειξιν
<span class="lb" data-page="5.491" data-line="2" id="l5.491.2"></span>αὐτοῦ μήτε μνημονεῦσαι μήτ’ ἀντειπεῖν ἐπιχειρῆσαι, ἀλλ’
<span class="lb" data-page="5.491" data-line="3" id="l5.491.3"></span>ἐξ ἑτοίμου τε καὶ προχείρου λαμβάνειν, ὡς, ἔνθ’ ἂν ᾖ τὰ
<span class="lb" data-page="5.491" data-line="4" id="l5.491.4"></span>πάθη τῆς ψυχῆς, ἐνταῦθ’ ἐστὶ καὶ τὸ λογιζόμενον. Χρύσιππος
<span class="lb" data-page="5.491" data-line="5" id="l5.491.5"></span>μὲν οὖν ἀεὶ τοιοῦτος. ὁ δὲ Πλάτων, ἐπειδὴ διώρισται
<span class="lb" data-page="5.491" data-line="6" id="l5.491.6"></span>ἐν τῇ προγεγραμμένῃ ῥήσει τὸ ἐπιθυμητικὸν τοῦ λογιστικοῦ,
<span class="lb" data-page="5.491" data-line="7" id="l5.491.7"></span>μετὰ ταῦτα πειρᾶται καὶ τὸ θυμοειδὲς αὐτῶν διορίζειν.
<span class="lb" data-page="5.491" data-line="8" id="l5.491.8"></span>ἔχει δ’ ἡ ἀρχὴ τῆς ῥήσεως ᾧδε. ταῦτα μὲν τοίνυν,
<span class="lb" data-page="5.491" data-line="9" id="l5.491.9"></span>ἦν δ’ ἐγὼ, δύο μοι ὡρίσθω εἴδη ἐν ψυχῇ ἐνόντα. αὐτοῦ
<span class="lb" data-page="5.491" data-line="10" id="l5.491.10"></span>δὲ τοῦ θυμοῦ καὶ ᾧ θυμούμεθα πότερον τρίτον, ἢ
<span class="lb" data-page="5.491" data-line="11" id="l5.491.11"></span>τούτων ποτέρῳ εἴη ἂν ὁμοφυές; ἴσως, ἔφη, τῷ ἑτέρῳ τῷ
<span class="lb" data-page="5.491" data-line="12" id="l5.491.12"></span>ἐπιθυμητικῷ. ἀλλ’, ἦν δ’ ἐγὼ, ποτὲ ἀκούσας τι, πιστεύω
<span class="lb" data-page="5.491" data-line="13" id="l5.491.13"></span>τοῦτο, ὡς |ἄρα Λεόντιος ὁ Ἀγλαΐωνος, ἀνιὼν ἐκ Πειραιέως
<span class="lb" data-page="5.491" data-line="14" id="l5.491.14"></span>ὑπὸ τὸ βόρειον τεῖχος, ἐκτὸς αἰσθόμενος νεκροὺς
<span class="lb" data-page="5.491" data-line="15" id="l5.491.15"></span>παρὰ τῷ δημίῳ κειμένους, ἅμα μὲν ἰδεῖν ἐπιθυμοῖ, ἅμα
<span class="lb" data-page="5.491" data-line="16" id="l5.491.16"></span>δὲ δυσχεραίνοι καὶ ἀποτρέποι ἑαυτὸν, καὶ τέως μάν μάχοιτό
<span class="lb" data-page="5.491" data-line="17" id="l5.491.17"></span>τε καὶ παρακαλύπτοιτο, κρατούμενος δ’ οὖν ὑπὸ τῆς ἐπιθυμίας,
<span class="lb" data-page="5.491" data-line="18" id="l5.491.18"></span>διελκύσας τοὺς ὀφθαλμοὺς, προσδραμὼν πρὸς τοὺς
<span class="pb" data-page="5.492" id="p5.492"></span>
<span class="lb" data-page="5.492" data-line="1" id="l5.492.1"></span>νεκροὺς, ἰδοὺ ὑμῖν, ἔφη, ὦ κακοδαίμονες, ἐμπλήσθητε τοῦ
<span class="lb" data-page="5.492" data-line="2" id="l5.492.2"></span>κακοῦ θεάματος. <span class="milestone ed1page" data-n="1.295" data-unit="ed1page" id="ed1page.1.295"></span>ἤκουσα, ἔφη, καὶ αὐτός. οὗτος
<span class="lb" data-page="5.492" data-line="3" id="l5.492.3"></span>μέντοι, ἔφην, ὁ λόγος σημαίνει τὴν ὀργὴν χαλεπαίνειν καὶ
<span class="lb" data-page="5.492" data-line="4" id="l5.492.4"></span>πολεμεῖν ἐνίοτε ταῖς ἐπιθυμίαις, ὡς ἄλλο ὂν ἄλλῳ. σημαίνει
<span class="lb" data-page="5.492" data-line="5" id="l5.492.5"></span>γὰρ, ἔφη. πάλιν κᾀν τούτοις ὁ Πλάτων ἐπιδείκνυσιν, ὡς
<span class="lb" data-page="5.492" data-line="6" id="l5.492.6"></span>ἕτερόν ἐστι τὸ ἐπιθυμητικὸν τοῦ ὀργιζομένου, προσχρώμενος
<span class="lb" data-page="5.492" data-line="7" id="l5.492.7"></span>δηλονότι τῷ κατ’ ἀρχὰς ὑποκειμένῳ ἀξιώματι, ὡς οὐκ ἐνδέχεται
<span class="lb" data-page="5.492" data-line="8" id="l5.492.8"></span>τὸ ἀκριβῶς ἓν καὶ ἁπλοῦν καὶ ἀσύνθετον ὀρέγεσθαί τινος
<span class="lb" data-page="5.492" data-line="9" id="l5.492.9"></span>καὶ ἀποτρέπεσθαι, καὶ χαίρειν τῷ αὐτῷ καὶ δυσχεραίνειν, ἀλλ’
<span class="lb" data-page="5.492" data-line="10" id="l5.492.10"></span>ἀναγκαῖον, ἕτερον μὲν τὸ ἐπιθυμοῦν θεάσασθαι τοὺς νεκροὺς,
<span class="lb" data-page="5.492" data-line="11" id="l5.492.11"></span>ἕτερον δὲ τὸ κωλῦον θεάσασθαι, καὶ ὡς τῷ μὲν ἐπιθυμοῦντι
<span class="lb" data-page="5.492" data-line="12" id="l5.492.12"></span>πάντως πού τις ἡδονὴ κατὰ τὴν θέαν ἤμελλεν ἔσεσθαι, τῷ δὲ
<span class="lb" data-page="5.492" data-line="13" id="l5.492.13"></span>κωλύοντι δυσχέρειά τε καὶ ἀνία. τὸ γὰρ ὀργίζεσθαι τῷ ἐπιθυμοῦντι
<span class="lb" data-page="5.492" data-line="14" id="l5.492.14"></span>καὶ δυσχεραίνειν αὐτοῦ ταῖς ὁρμαῖς, καὶ κωλύειν, ἐθέλειν
<span class="lb" data-page="5.492" data-line="15" id="l5.492.15"></span>τε ταῖς ἐπιθυμίαις ἐπιτιμᾷν τε καὶ μέμφεσθαι, καὶ πάνθ’
<span class="lb" data-page="5.492" data-line="16" id="l5.492.16"></span>ὅσα τοιαῦτα, μέρους ἑτέρου τῆς ψυχῆς ἔργον ἐστὶν, οὐκ αὐτοῦ
<span class="lb" data-page="5.492" data-line="17" id="l5.492.17"></span>τοῦ ἐπιθυμοῦντος· εἰ δὲ καὶ μὴ μέρους, ἀλλὰ δυνάμεώς
<span class="lb" data-page="5.492" data-line="18" id="l5.492.18"></span>γε πάντως ἑτέρας. εἴρηται γὰρ ἤδη γε τοῦτο πολλάκις,
<span class="pb" data-page="5.493" id="p5.493"></span>
<span class="lb" data-page="5.493" data-line="1" id="l5.493.1"></span>ὡς οὐδέποτε κατὰ τόδε τὸ βιβλίον ἀγωνιζόμεθα πρὸς Ἀριστοτέλην
<span class="lb" data-page="5.493" data-line="2" id="l5.493.2"></span>καὶ Ποσειδώνιον, ὁμολογοῦντας μὲν ἑτέροις ἀλλήλων
<span class="lb" data-page="5.493" data-line="3" id="l5.493.3"></span>λογίζεσθαί τε καὶ θυμοῦσθαι καὶ ἐπιθυμεῖν ἡμᾶς,
<span class="lb" data-page="5.493" data-line="4" id="l5.493.4"></span>οὐ μὴν εἴδεσί γε ἢ μορίοις ψυχῆς, ἀλλὰ δυνάμεσιν. ἐν γὰρ
<span class="lb" data-page="5.493" data-line="5" id="l5.493.5"></span>τοῖς ἐφεξῆς λόγοις ἐπιδείξομεν, ὅτι μὴ δυνάμεσι μόνον, ἀλλὰ
<span class="lb" data-page="5.493" data-line="6" id="l5.493.6"></span>καὶ μέρεσι τῆς ψυχῆς ἑτέροις ἀλλήλων κατ’ εἶδος. ἐν δὲ
<span class="lb" data-page="5.493" data-line="7" id="l5.493.7"></span>τῷδε τῷ νῦν ἐνεστῶτι τοῦτ’ ἀρκεῖ μόνον ἀποδεῖξαι πρὸς
<span class="lb" data-page="5.493" data-line="8" id="l5.493.8"></span>ἔνδειξιν τῆς Χρυσίππου περὶ τὰ τοιαῦτα ῥᾳθυμίας, ὡς αὐτὸς,
<span class="lb" data-page="5.493" data-line="9" id="l5.493.9"></span>ἰσχυρῶν λόγων ὑπὸ Πλάτωνος ἠρωτημένων εἰς ἀπόδειξιν
<span class="lb" data-page="5.493" data-line="10" id="l5.493.10"></span>τοῦ νῦν ἡμῖν ζητουμένου δόγματος, οὔτ’ ἐμνήσθη τινὸς αὐτῶν,
<span class="lb" data-page="5.493" data-line="11" id="l5.493.11"></span>οὔτ’ ἀντειπεῖν ἐπεχείρησεν, καίτοι πληρώσας λόγων
<span class="lb" data-page="5.493" data-line="12" id="l5.493.12"></span>μακρῶν καὶ ποιητικῶν ἐπῶν ὅλον τὸ πρῶτον βιβλίον περὶ
<span class="lb" data-page="5.493" data-line="13" id="l5.493.13"></span>ψυχῆς, ἐν ᾧ περὶ ἡγεμονικοῦ διεξῆλθεν. οὐ μόνον δὲ κατὰ
<span class="lb" data-page="5.493" data-line="14" id="l5.493.14"></span>τοῦτο τελέως ἐσιώπησε τοὺς τοῦ Πλάτωνος λόγους, ἀλλὰ
<span class="lb" data-page="5.493" data-line="15" id="l5.493.15"></span>καὶ κατὰ τὰ περὶ παθῶν συγγράμματα, τά τε τρία τὰ λογικὰ
<span class="lb" data-page="5.493" data-line="16" id="l5.493.16"></span>καὶ τὰ χωρὶς αἰτιῶν ἰδίᾳ γεγραμμένα ὑπ’ αὐτοῦ, τὸ
<span class="lb" data-page="5.493" data-line="17" id="l5.493.17"></span>θεραπευτικόν τε καὶ ἠθικὸν ἐπιγραφόμενον. ἐπὶ τὰς ὑπολοίπους
<span class="lb" data-page="5.493" data-line="18" id="l5.493.18"></span>οὖν τοῦ Πλάτωνος ῥήσεις ἴωμεν ἐχούσας ᾧδε.
<span class="pb" data-page="5.494" id="p5.494"></span>
<span class="lb" data-page="5.494" data-line="1" id="l5.494.1"></span>οὐκοῦν καὶ ἄλλοθι, ἔφην, πολλάκις αἰσθανόμεθα, ὅταν
<span class="lb" data-page="5.494" data-line="2" id="l5.494.2"></span>βιάζωνταί τινα παρὰ τὸν λογισμὸν ἐπιθυμίαι, λοιδοροῦντά
<span class="lb" data-page="5.494" data-line="3" id="l5.494.3"></span>τε αὐτὸν καὶ θυμούμενον τῷ βιαζομένῳ ἐν ἑαυτῷ, καὶ
<span class="lb" data-page="5.494" data-line="4" id="l5.494.4"></span>ὥσπερ δυοῖν στασιαζόντοιν ξύμμαχον τῷ λόγῳ γιγνόμενον τὸν
<span class="lb" data-page="5.494" data-line="5" id="l5.494.5"></span>θυμὸν τοῦ τοιούτου, ταῖς δ’ ἐπιθυμίαις αὐτὸν κοινωνήσαντα
<span class="lb" data-page="5.494" data-line="6" id="l5.494.6"></span>αἱροῦντος λόγου μηδὲν ἀντιπράττειν. οἶμαι δέ σε
<span class="lb" data-page="5.494" data-line="7" id="l5.494.7"></span>οὐκ ἂν φάναι γενομένου ποτ’ ἐν σεαυτῷ τοιούτου αἰσθέσθαι,
<span class="lb" data-page="5.494" data-line="8" id="l5.494.8"></span>οἶμαι δ’ οὐδ’ ἐν ἄλλῳ. οὐ μὰ τὸν Δία, ἔφη. <span class="milestone ed2page" data-n="5.176" data-unit="ed2page" id="ed2page.5.176"></span>κατὰ
<span class="lb" data-page="5.494" data-line="9" id="l5.494.9"></span>μὲν οὖν τὴν προτέραν ῥῆσιν ὁ Πλάτων, ἐν ᾗ τοῦ ποθοῦντος
<span class="lb" data-page="5.494" data-line="10" id="l5.494.10"></span>θεάσασθαι τοὺς νεκροὺς ἐμνημόνευσεν, ἐναργῶς μὲν
<span class="lb" data-page="5.494" data-line="11" id="l5.494.11"></span>ἀπέδειξεν, ἕτερον ὑπάρχειν τὸ θυμούμενον τοῦ ἐπιθυμοῦντος,
<span class="lb" data-page="5.494" data-line="12" id="l5.494.12"></span>οὐ μὴν, ὅτι τὸ λογιζόμενον ἕτερον ἀμφοῖν ἐστιν, ἐναργῶς
<span class="lb" data-page="5.494" data-line="13" id="l5.494.13"></span>εἶπεν, ἀλλ’ ἐνεδείξατο καὶ κατ’ ἐκεῖνον μέν πως τὸν λόγον,
<span class="lb" data-page="5.494" data-line="14" id="l5.494.14"></span>ἐνταῦθα δ’ ἱκανῶς ἐπεξέρχεται. ὅταν γάρ τινα βιάζηταί
<span class="lb" data-page="5.494" data-line="15" id="l5.494.15"></span>τις ἐπιθυμία παρὰ τὸν λογισμὸν, ὥσπερ τὸν ἔμπροσθεν
<span class="lb" data-page="5.494" data-line="16" id="l5.494.16"></span>εἰρημένον Λεόντιον, ὁ θυμὸς ἐνταῦθα κινεῖται συμμαχῶν
<span class="lb" data-page="5.494" data-line="17" id="l5.494.17"></span>τῷ λογισμῷ, καὶ πολλάκις μὲν ἐκράτησεν ἅμα τῷ λογισμῷ
<span class="lb" data-page="5.494" data-line="18" id="l5.494.18"></span>τῆς ἀμέτρου κινήσεως τοῦ ἀκολάστου τῆς ψυχῆς εἴδους, καὶ
<span class="pb" data-page="5.495" id="p5.495"></span>
<span class="lb" data-page="5.495" data-line="1" id="l5.495.1"></span>κατέσχε τε καὶ διεκώλυσεν αὐτὸ, καὶ τῆς ὁρμῆς ἐπέσχεν,
<span class="lb" data-page="5.495" data-line="2" id="l5.495.2"></span>ὥσπερ οὖν καὶ ὁ Λεόντιος ἐδυνήθη λοιδορηθεὶς ἑαυτῷ τῆς
<span class="lb" data-page="5.495" data-line="3" id="l5.495.3"></span>περὶ τὸ θεάσασθαι τοὺς νεκροὺς ἀκρασίας προελθεῖν μὴ
<span class="lb" data-page="5.495" data-line="4" id="l5.495.4"></span>θεασάμενος αὐτοὺς, ἐνίοτε δ’, ἀμφοτέρων τῶν μερῶν τῆς
<span class="lb" data-page="5.495" data-line="5" id="l5.495.5"></span>ψυχῆς ἀγχόντων τε καὶ λοιδορουμένων, ἀντιπραττόντων τε
<span class="lb" data-page="5.495" data-line="6" id="l5.495.6"></span>καὶ ἀνθελκόντων, ἐκράτησε τὸ ἐπιθυμητικὸν, ὥσπερ ἐπ’
<span class="lb" data-page="5.495" data-line="7" id="l5.495.7"></span>αὐτοῦ τοῦδε τοῦ θεασαμένου τοὺς νεκροὺς ὁ Πλάτων διηγεῖται
<span class="lb" data-page="5.495" data-line="8" id="l5.495.8"></span>γενέσθαι, συνενδεικνύμενος ἐν τῷ λόγῳ πολλά. καὶ
<span class="lb" data-page="5.495" data-line="9" id="l5.495.9"></span>γὰρ, ὅτι τὸ θυμαινόμενον ἕτερόν ἐστι τοῦ ἐπιθυμοῦντος,
<span class="lb" data-page="5.495" data-line="10" id="l5.495.10"></span>καὶ ὅτι τὸ λογιζόμενον ἀμφοῖν ἄλλο, καὶ ὡς τὸ θυμαινόμενον
<span class="lb" data-page="5.495" data-line="11" id="l5.495.11"></span>οὐδέποτε συμμαχεῖ τῷ ἐπιθυμητικῷ, δι’ ἑνὸς ἐνεδείξατο
<span class="lb" data-page="5.495" data-line="12" id="l5.495.12"></span>τοῦδε τοῦ προειρημένου παραδείγματος. οὐδεὶς γὰρ ἐπετίμησεν
<span class="lb" data-page="5.495" data-line="13" id="l5.495.13"></span>ἑαυτῷ ποτε καὶ ὠργίσθη, διότι τῶν ἀκαίρως ἐπιθυμιῶν
<span class="lb" data-page="5.495" data-line="14" id="l5.495.14"></span>ἀφίστασθαι προαιρεῖται. εἴπερ τις γὰρ ἐν νόσῳ τῶν
<span class="lb" data-page="5.495" data-line="15" id="l5.495.15"></span>ἀμέτρως συγκαιομένων ὀρεγόμενος πόμα τὸ ψυχρὸν ὁρμὴν
<span class="lb" data-page="5.495" data-line="16" id="l5.495.16"></span>πλεονάζουσαν, ἐντεῦθεν περὶ πόματος ψυχροῦ λογισάμενος,
<span class="lb" data-page="5.495" data-line="17" id="l5.495.17"></span>ὄλεθρον οἴσειν αὐτῷ τὸ πόμα, ἐσχάτην εἶτ’ ἐπισχὼν τὴν
<span class="lb" data-page="5.495" data-line="18" id="l5.495.18"></span>ὁρμὴν, καὶ κατὰ τὰς ψυχὰς ἃς ἐπετίμησεν αὐτῷ καὶ ὠργίσθη,
<span class="lb" data-page="5.495" data-line="19" id="l5.495.19"></span>διότι καλῶς ἐλογίσατο; οὐδεὶς, ὡς οἶμαι, τῶν πάντων. ἀλλ’
<span class="pb" data-page="5.496" id="p5.496"></span>
<span class="lb" data-page="5.496" data-line="1" id="l5.496.1"></span>ἔνθα μὲν ἂν ἑκὼν ὁ λογισμὸς ἕπηται τῷ ἐπιθυμητικῷ,
<span class="lb" data-page="5.496" data-line="2" id="l5.496.2"></span>συνέπεται καὶ τὸ θυμοειδὲς τῷ λογισμῷ· τούτῳ γὰρ ὑπηρετεῖν
<span class="lb" data-page="5.496" data-line="3" id="l5.496.3"></span>καὶ συμπράττειν ὥσπερ τις κύων κυνηγέτῃ κατὰ τοῦ
<span class="lb" data-page="5.496" data-line="4" id="l5.496.4"></span>τρίτου τῆς ψυχῆς εἴδους ὑπὸ τῆς φύσεως ἐδόθη· ἔνθα δὲ
<span class="lb" data-page="5.496" data-line="5" id="l5.496.5"></span>ἐναντιοῦται καὶ στασιάζει καὶ μάχεται, μετὰ τοῦ λογισμοῦ
<span class="lb" data-page="5.496" data-line="6" id="l5.496.6"></span>γίγνεται, καὶ τούτῳ συμμαχεῖ. ὅτι δὲ τῷ λογιστικῷ τὸ θυμοειδὲς
<span class="lb" data-page="5.496" data-line="7" id="l5.496.7"></span>ἀεὶ κατὰ τοῦ ἐπιθυμητικοῦ συμμαχεῖ, καὶ διὰ τῆς
<span class="lb" data-page="5.496" data-line="8" id="l5.496.8"></span>ἐπιφερομένης ῥήσεως δῆλον ποιεῖται γράφων ᾧδε. τί δέ;
<span class="lb" data-page="5.496" data-line="9" id="l5.496.9"></span>ἦν δ’ ἐγὼ, ὅταν τις οἴηται ἀδικεῖν, οὐχ, ὅσῳ ἂν γενναιότερος
<span class="lb" data-page="5.496" data-line="10" id="l5.496.10"></span>ᾖ, τοσούτῳ ἧττον δύναται ὀργίζεσθαι, καὶ πεινῶν
<span class="lb" data-page="5.496" data-line="11" id="l5.496.11"></span>καὶ ῥιγῶν, καὶ ἄλλο ὁτιοῦν τῶν τοιούτων πάσχων ὑπ’ ἐκείνου,
<span class="lb" data-page="5.496" data-line="12" id="l5.496.12"></span>ὃν ἂν οἴηται δικαίως ταῦτα δρᾷν; καὶ ὃ λέγω, οὐκ
<span class="lb" data-page="5.496" data-line="13" id="l5.496.13"></span>ἐθέλει πρὸς τοῦτον αὐτοῦ ἐγείρεσθαι ὁ θυμός; ἀληθῆ,
<span class="lb" data-page="5.496" data-line="14" id="l5.496.14"></span>ἔφη. τί δέ; ὅταν ἀδικεῖσθαί τις ἡγῆται, οὐκ ἐν τούτῳ
<span class="lb" data-page="5.496" data-line="15" id="l5.496.15"></span>ζεῖ τε καὶ χαλεπαίνει καὶ συμμαχεῖ τῷ δοκοῦντι δικαίῳ; καὶ
<span class="lb" data-page="5.496" data-line="16" id="l5.496.16"></span>διὰ τὸ πεινῇν, καὶ διὰ τὸ ῥιγοῦν, καὶ πάντα τὰ τοιαῦτα
<span class="lb" data-page="5.496" data-line="17" id="l5.496.17"></span>πάσχειν, καὶ ὑπομένων νικᾷ καὶ οὐ λήγει τῶν γενναίων,
<span class="lb" data-page="5.496" data-line="18" id="l5.496.18"></span>πρὶν ἂν ἢ διαπράξηται, ἢ τελευτήσῃ, ἢ ὥσπερ κύων ὑπὸ
<span class="pb" data-page="5.497" id="p5.497"></span>
<span class="lb" data-page="5.497" data-line="1" id="l5.497.1"></span>νομέως, ὑπὸ τοῦ λόγου τοῦ παῤ αὐτῷ ἀνακλιθεὶς πραϋνθῇ;
<span class="lb" data-page="5.497" data-line="2" id="l5.497.2"></span>ἐν ταύτῃ τῇ ῥήσει πάλιν ὁ Πλάτων ἐμνημόνευσεν δυοῖν ἀνθρώπων,
<span class="lb" data-page="5.497" data-line="3" id="l5.497.3"></span>ἀμφοῖν μὲν ταὐτὰ πασχόντων ὑπό τινος ἄρχοντός τε
<span class="lb" data-page="5.497" data-line="4" id="l5.497.4"></span>καὶ κρατοῦντος, ὡς καὶ πεινῇν, καὶ διψῇν, καὶ ῥιγοῦν, ἀλλὰ
<span class="lb" data-page="5.497" data-line="5" id="l5.497.5"></span>τοῦ μὲν ἑτέρου δικαίως πεπεισμένου πάσχειν αὐτὰ, τοῦ δὲ
<span class="lb" data-page="5.497" data-line="6" id="l5.497.6"></span>ἑτέρου ἀδίκως. εἶτά φησιν, ὡς ὁ μὲν ἕτερος, ὅστις οἴεται
<span class="lb" data-page="5.497" data-line="7" id="l5.497.7"></span>δικαίως πάσχειν ταῦτα διὰ τὸ πρότερον αὐτὸς ἀδικεῖν
<span class="lb" data-page="5.497" data-line="8" id="l5.497.8"></span>τι, φέρει πρᾴως αὐτὰ καὶ οὐκ ὀργίζεται τῷ δικαίως κολάζοντι,
<span class="lb" data-page="5.497" data-line="9" id="l5.497.9"></span>καὶ τοσούτῳ γε μᾶλλον, φησὶ, ὅσω περ ἂν ᾖ
<span class="lb" data-page="5.497" data-line="10" id="l5.497.10"></span>γενναιότερος. εἴρηκε δὲ τοῦτο περὶ αὐτοῦ τοῦ κολαζομένου.
<span class="lb" data-page="5.497" data-line="11" id="l5.497.11"></span>οὗτος γὰρ, ὅσῳ περ ἂν εὐγενέστερος ὑπάρχῃ φύσει, τοσούτῳ
<span class="lb" data-page="5.497" data-line="12" id="l5.497.12"></span>μᾶλλον ὑπομένει γενναίως τὰς κολάσεις. ὁ δ’
<span class="lb" data-page="5.497" data-line="13" id="l5.497.13"></span>ἕτερος, ὅστις ἂν ἀδικεῖσθαι νομίζῃ, θυμοῦται καὶ χαλεπαίνει,
<span class="lb" data-page="5.497" data-line="14" id="l5.497.14"></span>καὶ συμμαχεῖ τῷ δοκοῦντι δίκαια. ταῦθ’ ὁσημέραι γενόμενα
<span class="lb" data-page="5.497" data-line="15" id="l5.497.15"></span>κᾀπὶ τῶν οἰκετῶν ἔστι θεάσασθαι. ὅσοι μὲν γὰρ
<span class="lb" data-page="5.497" data-line="16" id="l5.497.16"></span>ἂν αὐτῶν <span class="milestone ed2page" data-n="5.177" data-unit="ed2page" id="ed2page.5.177"></span>ἢ κλέπτοντες ἤ τι τοιοῦτον ἕτερον δρῶντες
<span class="lb" data-page="5.497" data-line="17" id="l5.497.17"></span>ἁλῶσι, καὶ μαστιγούμενοι, καὶ λιμαγχονούμενοι, καὶ ἀτιμαζόμενοι
<span class="lb" data-page="5.497" data-line="18" id="l5.497.18"></span>πρὸς τῶν δεσποτῶν οὐκ ὀργίζονται· ὅσοι δ’ ἂν
<span class="pb" data-page="5.498" id="p5.498"></span>
<span class="lb" data-page="5.498" data-line="1" id="l5.498.1"></span>οἰηθῶσιν ἀδίκως τι τούτων ἢ πάσχειν, ἢ πεπονθέναι,
<span class="lb" data-page="5.498" data-line="2" id="l5.498.2"></span>ἀεὶ τούτων ἔνδον ὁ θυμὸς ἀγριούμενός ἐστι καὶ ποθῶν ἀντιτιμωρήσασθαι
<span class="lb" data-page="5.498" data-line="3" id="l5.498.3"></span>τὸν ἀδικοῦντα. δηλοῦται δ’ ἐξ ἀμφοτέρων
<span class="lb" data-page="5.498" data-line="4" id="l5.498.4"></span>τῶν παραδειγμάτων, ὡς τὸ θυμοειδὲς ὑπὸ τῆς φύσεως
<span class="lb" data-page="5.498" data-line="5" id="l5.498.5"></span>ἡμῖν ἐδόθη σύμμαχον τῷ λογιστικῷ. τούτῳ γοῦν δὴ
<span class="lb" data-page="5.498" data-line="6" id="l5.498.6"></span>φαίνεται συμμαχοῦν, ὅταν ὑπό τινος ἢ ἔνδοθεν ἢ ἔξωθεν
<span class="lb" data-page="5.498" data-line="7" id="l5.498.7"></span>ἀδικεῖσθαί τε καὶ βιάζεσθαι δοξάζῃ. τὸ μὲν οὖν
<span class="lb" data-page="5.498" data-line="8" id="l5.498.8"></span>δοξάζειν ἀδικεῖσθαι τοῦ λογιστικοῦ, τὸ δ’ ἐπαμύνειν αὐτῷ
<span class="lb" data-page="5.498" data-line="9" id="l5.498.9"></span>κατὰ τοῦ βιαζομένου τοῦ θυμοειδοῦς ἴδιον. ἐπειδὰν μὲν
<span class="lb" data-page="5.498" data-line="10" id="l5.498.10"></span>οὖν ἀμέτρως ἐπί τι φερόμενον τὸ τῆς ψυχῆς ἐπιθυμητικὸν
<span class="lb" data-page="5.498" data-line="11" id="l5.498.11"></span>ἄκοντα τὸν λογισμὸν ἕλκῃ βιαίως, κατ’ ἐκείνου σύμμαχον
<span class="lb" data-page="5.498" data-line="12" id="l5.498.12"></span><span class="milestone ed1page" data-n="1.296" data-unit="ed1page" id="ed1page.1.296"></span>τῷ λογιστικῷ τὸ θυμοειδὲς γίγνεται· ὅταν δὲ ἔξωθεν
<span class="lb" data-page="5.498" data-line="13" id="l5.498.13"></span>ᾖ τις ἀδικῶν ἐκεῖνον, ἀντιτιμωρεῖσθαι σπεύδει. ἐπειδὰν
<span class="lb" data-page="5.498" data-line="14" id="l5.498.14"></span>δ’ ὑπὸ μηδενὸς ἀδικεῖσθαι δοξάζῃ τὸ λογιστικὸν, οὐδ’
<span class="lb" data-page="5.498" data-line="15" id="l5.498.15"></span>ὁ θυμὸς ἀναζεῖ τηνικαῦτα, κᾂν ὅτι μάλιστα κολάζηται τὸ
<span class="lb" data-page="5.498" data-line="16" id="l5.498.16"></span>σῶμα δικαίως ὑπό τινος, ἢ ῥιγοῦν, ἢ πεινῇν, ἢ διψῇν
<span class="lb" data-page="5.498" data-line="17" id="l5.498.17"></span>ἀναγκαζόμενον. ᾧ δῆλον, ὡς ταῖς δόξαις ἕπεται τοῦ λογιστικοῦ
<span class="lb" data-page="5.498" data-line="18" id="l5.498.18"></span>κατὰ φύσιν ἔχον τὸ θυμοειδές. ἐνδέχεται γάρ ποτε
<span class="pb" data-page="5.499" id="p5.499"></span>
<span class="lb" data-page="5.499" data-line="1" id="l5.499.1"></span>καὶ τοῦτο μοχθηρῶς διακείμενον ἀπειθῶς κινεῖσθαι τῷ
<span class="lb" data-page="5.499" data-line="2" id="l5.499.2"></span>λογισμῷ. μετ’ ὀλίγα γοῦν καὶ αὐτὸς ὁ Πλάτων ἐνδεικνύμενος
<span class="lb" data-page="5.499" data-line="3" id="l5.499.3"></span>τοῦτό φησιν. εἰ, καθάπερ ἐν τῇ πόλει συνεῖχεν αὐτὴν
<span class="lb" data-page="5.499" data-line="4" id="l5.499.4"></span>τρία ὄντα γένη, χρηματιστικὸν, ἐπικουρητικὸν, βουλευτικὸν,
<span class="lb" data-page="5.499" data-line="5" id="l5.499.5"></span>οὕτω καὶ ἐν ψυχῇ τοῦτο τρίτον ἐστὶ τὸ θυμοειδὲς,
<span class="lb" data-page="5.499" data-line="6" id="l5.499.6"></span>ἐπίκουρον ὂν τῷ λογιστικῷ φύσει, ἐὰν μὴ ὑπὸ κακῆς
<span class="lb" data-page="5.499" data-line="7" id="l5.499.7"></span>τροφῆς διαφθαρῇ. τίνες μὲν οὖν εἰσιν αἱ διαφοραὶ τοῦ
<span class="lb" data-page="5.499" data-line="8" id="l5.499.8"></span>θυμοειδοῦς, οὐκ ἐν καιρῷ νῦν λέγειν. ἐν γὰρ τῷ μετὰ
<span class="lb" data-page="5.499" data-line="9" id="l5.499.9"></span>τοῦτον λόγῳ περί τε τῶν παθῶν τῆς ψυχῆς, ὡς ἐδόκει
<span class="lb" data-page="5.499" data-line="10" id="l5.499.10"></span>Πλάτωνι, καὶ περὶ νοσημάτων καὶ ἁμαρτημάτων κατ’ αὐτὴν
<span class="lb" data-page="5.499" data-line="11" id="l5.499.11"></span>ἁπασῶν, τῆς κακίας ὅπως γίγνεταί τε καὶ θεραπεύεται
<span class="lb" data-page="5.499" data-line="12" id="l5.499.12"></span>μετὰ τὸ γενέσθαι, διελθεῖν ἔγνωκα, καὶ δὴ καὶ περὶ κάλλους
<span class="lb" data-page="5.499" data-line="13" id="l5.499.13"></span>τε καὶ ὑγιείας αὐτῆς ἁπασῶν τε τῶν ἀρετῶν· οὐ σμικρὰ
<span class="lb" data-page="5.499" data-line="14" id="l5.499.14"></span>γὰρ οὐδ’ ἐν τούτοις ὁ Χρύσιππος σφάλλεται. νυνὶ δὲ
<span class="lb" data-page="5.499" data-line="15" id="l5.499.15"></span>ἔτι μίαν ῥῆσιν ὑπογράψαι βούλομαι τοῦ Πλάτωνος, ἐν ᾗ
<span class="lb" data-page="5.499" data-line="16" id="l5.499.16"></span>δείκνυσιν, ἕτερον ὑπάρχειν τὸ θυμοειδὲς τοῦ λογιστικοῦ.
<span class="lb" data-page="5.499" data-line="17" id="l5.499.17"></span>γέγραπται δ’ ἐφεξῆς τῶν προειρημένων ἐν τῷ τετάρτῳ τῆς
<span class="pb" data-page="5.500" id="p5.500"></span>
<span class="lb" data-page="5.500" data-line="1" id="l5.500.1"></span>Πολιτείας τόνδε τὸν τρόπον. καὶ γὰρ ἐν τοῖς παιδίοις
<span class="lb" data-page="5.500" data-line="2" id="l5.500.2"></span>τοῦτό γ’ ἄν τις ἴδοι, ὅτι θυμοῦ μὲν, εὐθὺς γενόμενα,
<span class="lb" data-page="5.500" data-line="3" id="l5.500.3"></span>μεστά ἐστι· λογισμοῦ δ’ ἔνιοι μὲν ἔμοιγε δοκοῦσιν οὐδέποτε
<span class="lb" data-page="5.500" data-line="4" id="l5.500.4"></span>μεταλαμβάνειν, οἱ δὲ πολλοὶ ὀψέ ποτε. ναὶ μὰ Δί’,
<span class="lb" data-page="5.500" data-line="5" id="l5.500.5"></span>ἦν δ’ ἐγὼ, καλῶς γε εἶπες. ἔτι δ’ ἐν τοῖς θηρίοις ἄν τις
<span class="lb" data-page="5.500" data-line="6" id="l5.500.6"></span>ἴδοι, ὃ λέγεις, ὅτι οὕτως ἔχει. πρὸς δὲ τούτοις καὶ ὃ ἄνω
<span class="lb" data-page="5.500" data-line="7" id="l5.500.7"></span>που ἐκεῖ εἴπομεν, τὸ τοῦ Ὁμήρου μαρτυρήσει, τό,
</p>
            <div class="l"><span class="lb" data-page="5.500" data-line="8" id="l5.500.8"></span>Στῆθος δὲ πλήξας κραδίην ἠνίπαπε μύθῳ.</div>
            <p>
<span class="lb" data-page="5.500" data-line="9" id="l5.500.9"></span>ἐνταῦθα γὰρ δὴ σαφῶς ὡς ἕτερον ἑτέρῳ ἐπιπλῆττον πεποίηκεν
<span class="lb" data-page="5.500" data-line="10" id="l5.500.10"></span>Ὅμηρος, τὸ ἀναλογισάμενον περὶ βελτίονός τε καὶ
<span class="lb" data-page="5.500" data-line="11" id="l5.500.11"></span>χείρονος τῷ ἀλογίστως θυμουμένῳ. ἐν τούτοις ἐναργῶς ὁ
<span class="lb" data-page="5.500" data-line="12" id="l5.500.12"></span>Πλάτων ἐπιδείκνυσιν ἕτερον ὑπάρχον τὸ θυμούμενον τοῦ
<span class="lb" data-page="5.500" data-line="13" id="l5.500.13"></span>λογιζομένου. οἱ γοῦν παῖδες, ὥσπερ καὶ τὰ θηρία, θυμοῦ
<span class="lb" data-page="5.500" data-line="14" id="l5.500.14"></span>μὲν πλήρεις εἰσὶ, λογισμοῦ δὲ ἥκιστα μετέχουσιν. ἐπὶ
<span class="lb" data-page="5.500" data-line="15" id="l5.500.15"></span>μὲν οὖν τῶν θηρίων ἐτόλμησαν ἔνιοι λέγειν, οὔτε θυμὸν,
<span class="lb" data-page="5.500" data-line="16" id="l5.500.16"></span>οὔτ’ ἐπιθυμίαν ἐνυπάρχειν αὐτῶν ταῖς ψυχαῖς, ἐπὶ δὲ τῶν
<span class="lb" data-page="5.500" data-line="17" id="l5.500.17"></span>παίδων οὐκ οἶδ’ ὅ τι φήσουσιν. οὐ γὰρ δή γε καὶ τὰ
<span class="pb" data-page="5.501" id="p5.501"></span>
<span class="lb" data-page="5.501" data-line="1" id="l5.501.1"></span>τούτων πάθη διὰ συλλογισμοῦ χρὴ μαθεῖν, ἀλλ’ ἀναμνησθῆναι
<span class="lb" data-page="5.501" data-line="2" id="l5.501.2"></span>μόνον αὔταρκες, ὡς οὐκ ἄλλως μὲν νῦν, ἄλλως
<span class="lb" data-page="5.501" data-line="3" id="l5.501.3"></span>δὲ παῖδες ὄντες θυμούμεθα. καὶ γὰρ δύναμις ἡ αὐτὴ,
<span class="lb" data-page="5.501" data-line="4" id="l5.501.4"></span>καὶ ὁ τρόπος τῆς τοῦ πάθους γενέσεως ὅμοιος. ἓν δὲ μόνον
<span class="lb" data-page="5.501" data-line="5" id="l5.501.5"></span>ἐξαίρετον ὑπάρχει τοῖς τελείοις ἀνδράσιν, ὅταν γε μὴ κατὰ
<span class="lb" data-page="5.501" data-line="6" id="l5.501.6"></span>πάθος ὦσιν, <span class="milestone ed2page" data-n="5.178" data-unit="ed2page" id="ed2page.5.178"></span>ἀλλὰ λογισμὸς αὐτῶν ἐξηγῆται τοῦ
<span class="lb" data-page="5.501" data-line="7" id="l5.501.7"></span>βίου, κατέχουσιν ἐν πολλαῖς πράξεσι τὸν θυμὸν, ὥσπερ
<span class="lb" data-page="5.501" data-line="8" id="l5.501.8"></span>τις νομεὺς κύνα γενναῖον ἀγριώτερον ἐκφερόμενον ἐπὶ τοὺς
<span class="lb" data-page="5.501" data-line="9" id="l5.501.9"></span>πέλας. ἐν δὲ τοῖς παισὶν οὐδὲν γίγνεται τοιοῦτον, ὥσπερ
<span class="lb" data-page="5.501" data-line="10" id="l5.501.10"></span>οὐδὲ ἐν τοῖς θηρίοις, ὅτι τοῖς μὲν οὐδέπω, τοῖς δὲ οὐδέποτε
<span class="lb" data-page="5.501" data-line="11" id="l5.501.11"></span>λογισμὸς ἄρχει τῶν ὁρμῶν. ταῦτα μὲν οὖν ὀρθῶς
<span class="lb" data-page="5.501" data-line="12" id="l5.501.12"></span>εἴρηται τῷ Πλάτωνι, καὶ προσέτι τὸ κατὰ τὴν τελευτὴν τῆς
<span class="lb" data-page="5.501" data-line="13" id="l5.501.13"></span>ῥήσεως γεγραμμένον, ἔνθα τὸν Ὅμηρον ἐπάγεται μάρτυρα
<span class="lb" data-page="5.501" data-line="14" id="l5.501.14"></span>ταυτὶ λέγοντα·
</p>
            <div class="l"><span class="lb" data-page="5.501" data-line="15" id="l5.501.15"></span>Στῆθος δὲ πλήξας κραδίην ἠνίπαπε μύθῳ.</div>
            <p>
<span class="lb" data-page="5.501" data-line="16" id="l5.501.16"></span>ἐνταῦθα γάρ φησιν, ὡς ἕτερον ἑτέρῳ πεποίηκεν ἐπιπλῆττον,
<span class="lb" data-page="5.501" data-line="17" id="l5.501.17"></span>τὸ ἀναλογισάμενον περὶ τοῦ βελτίονός τε καὶ χείρονος
<span class="pb" data-page="5.502" id="p5.502"></span>
<span class="lb" data-page="5.502" data-line="1" id="l5.502.1"></span>τῷ ἀλογίστῳ θυμουμένῳ. ἠβουλόμην δ’ ἂν καὶ τὸν Χρύσιππον
<span class="lb" data-page="5.502" data-line="2" id="l5.502.2"></span>ἀνεγνωκέναι τε τὴν ῥῆσιν αὐτοῦ, προσεσχηκέναι τε
<span class="lb" data-page="5.502" data-line="3" id="l5.502.3"></span>τὸν νοῦν αὐτῇ. πάντως γὰρ ἄν τι καὶ αὐτὸς ὤνητο μαθὼν,
<span class="lb" data-page="5.502" data-line="4" id="l5.502.4"></span>ὁπηνίκα τε προσήκει καλεῖν Ὅμηρον μάρτυρα καὶ περὶ
<span class="lb" data-page="5.502" data-line="5" id="l5.502.5"></span>τίνων πραγμάτων. οὔτε γὰρ ἐν ἀρχῇ τῶν λόγων, ἀλλ’
<span class="lb" data-page="5.502" data-line="6" id="l5.502.6"></span>ἐπειδὰν ἱκανῶς ἀποδείξῃ τις τὸ προκείμενον, ἀνεπίφθονον
<span class="lb" data-page="5.502" data-line="7" id="l5.502.7"></span>ἤδη καὶ τοὺς πρεσβυτέρους ἐπικαλεῖσθαι μαρτυρήσοντας,
<span class="lb" data-page="5.502" data-line="8" id="l5.502.8"></span>οὔτε περὶ πραγμάτων ἀδήλων παντάπασιν, ἀλλ’ ἤτοι περὶ
<span class="lb" data-page="5.502" data-line="9" id="l5.502.9"></span>φαινομένων ἐναργῶς, ἢ παρακειμένην αἰσθήσει τὴν ἔνδειξιν
<span class="lb" data-page="5.502" data-line="10" id="l5.502.10"></span>ἐχόντων, οἷά πέρ ἐστι τὰ πάθη τῆς ψυχῆς, οὐ
<span class="lb" data-page="5.502" data-line="11" id="l5.502.11"></span>μακρῶν λόγων οὐδ’ ἀποδείξεων ἀκριβεστέρων δεόμενα, μόνης
<span class="lb" data-page="5.502" data-line="12" id="l5.502.12"></span>δὲ ἀναμνήσεως ὧν ἑκάστοτε πάσχομεν, ὡς καὶ Ποσειδώνιος
<span class="lb" data-page="5.502" data-line="13" id="l5.502.13"></span>εἶπεν. ὅτι μὲν γὰρ ἐν ἐγκεφάλῳ τὸ λογιζόμενόν
<span class="lb" data-page="5.502" data-line="14" id="l5.502.14"></span>ἐστιν, ἢ ἐν καρδίᾳ τὸ θυμούμενον, οὐ μεγάλην μοῖραν
<span class="lb" data-page="5.502" data-line="15" id="l5.502.15"></span>πρὸς πίστιν ἐκ τῶν μαρτύρων, ἀλλ’ ἀποδείξει χρὴ τὸ πᾶν
<span class="lb" data-page="5.502" data-line="16" id="l5.502.16"></span>ἐπιτρέπειν ἐνταῦθα. τὸ δὲ πρότερον εἶναι τοῦ θυμουμένου
<span class="lb" data-page="5.502" data-line="17" id="l5.502.17"></span>τὸ λογιζόμενον, οὔτ’ ἀποδείξεως δεῖται μακρᾶς, οὔτε
<span class="pb" data-page="5.503" id="p5.503"></span>
<span class="lb" data-page="5.503" data-line="1" id="l5.503.1"></span>σοφῶν τῶν μαρτυρησόντων, ἀλλ’ ἀρκεῖ μὲν καὶ Ὅμηρος ἐπὶ
<span class="lb" data-page="5.503" data-line="2" id="l5.503.2"></span>τοῖς ἀρτίως ῥηθεῖσι μαρτυρῶν, ἀρκεῖ δὲ καὶ Θουκυδίδης
<span class="lb" data-page="5.503" data-line="3" id="l5.503.3"></span>λέγων· καὶ οἱ λογισμῷ ἐλάχιστα χρώμενοι θυμῷ πλεῖστα
<span class="lb" data-page="5.503" data-line="4" id="l5.503.4"></span>εἰς ἔργον καθίστανται, ἀρκεῖ δὲ καὶ Δημοσθένης εἰπών·
<span class="lb" data-page="5.503" data-line="5" id="l5.503.5"></span>ἀλλὰ μὴν, ἄν τις ἄφνω τὸν λογισμὸν φθάσας ἐξαχθῇ,
<span class="lb" data-page="5.503" data-line="6" id="l5.503.6"></span>πράξεις ὑβριστικὰς ποιήσει. δι’ ὀργὴν δ’ ὁ Πλάτων ἔφησε
<span class="lb" data-page="5.503" data-line="7" id="l5.503.7"></span>πεποιηκέναι, πρὸς τούτοις οἱ λοιποὶ πάντες, καὶ
<span class="lb" data-page="5.503" data-line="8" id="l5.503.8"></span>ῥήτορες, καὶ ποιηταὶ, καὶ μυθολόγοι· διὰ γὰρ τὴν
<span class="lb" data-page="5.503" data-line="9" id="l5.503.9"></span>ἐνάργειαν τοῦ πράγματος οὐδείς ἐστιν, ὃς οὐχ οὕτω γιγνώσκει.
<span class="lb" data-page="5.503" data-line="10" id="l5.503.10"></span>προσεκτέον οὖν ἐστι τῇ προγεγραμμένῃ τοῦ Πλάτωνος
<span class="lb" data-page="5.503" data-line="11" id="l5.503.11"></span>ῥήσει, τῶν τε ἄλλων ἕνεκα καὶ ὅπως ἀσφαλῶς
<span class="lb" data-page="5.503" data-line="12" id="l5.503.12"></span>οὐ περὶ μὲν τοῦ κατὰ τὸν ἐγκέφαλον εἶναι τὸ λογιζόμενον,
<span class="lb" data-page="5.503" data-line="13" id="l5.503.13"></span>ἐν καρδίᾳ δὲ τὸ θυμούμενον, ἐπεκαλέσατο μαρτυρήσοντα
<span class="lb" data-page="5.503" data-line="14" id="l5.503.14"></span>τὸν Ὅμηρον, ἀλλὰ περὶ μόνου τοῦ διαφέρειν
<span class="lb" data-page="5.503" data-line="15" id="l5.503.15"></span>τὸ θυμούμενον τῆς ψυχῆς τοῦ λογιζομένου. τοῦτο
<span class="lb" data-page="5.503" data-line="16" id="l5.503.16"></span>μὲν γὰρ ἅπαντες ἄνθρωποι γιγνώσκουσι δι’ ἐνάργειαν,
<span class="lb" data-page="5.503" data-line="17" id="l5.503.17"></span>ἐκεῖνο δ’ οὐκ ἔθ’ ὁμοίως ἅπαντες, ἀλλ’ ἀποδείξεως
<span class="lb" data-page="5.503" data-line="18" id="l5.503.18"></span>αὐτὸ δεῖ. διό μοι δοκῶ κᾀγὼ καταπαύειν μὲν ἤδη τὸν
<span class="pb" data-page="5.504" id="p5.504"></span>
<span class="lb" data-page="5.504" data-line="1" id="l5.504.1"></span>ἐνεστῶτα λόγον, ἐν δὲ τῷ μετ’ αὐτὸν ἐπὶ τὴν ἀπόδειξιν
<span class="lb" data-page="5.504" data-line="2" id="l5.504.2"></span>τρέπεσθαι τοῦ καὶ τοῖς τόποις διωρίσθαι τὰ τρία
<span class="lb" data-page="5.504" data-line="3" id="l5.504.3"></span>μόρια τῆς ψυχῆς.
</p>
          </article>
